# Nadchodzi zmiana

W pierwszych kadrach "Władcy Pierścieni" Petera Jacksona, przy akompaniamencie mrocznej muzyki, słyszymy słowa:

> The world is changed. I feel it in the water. I feel it in the earth. I smell it in the air.

Nadchodzącą wraz z 28 czerwca 2025 r. zmianę czuć nie tyle w wodzie, ziemi i powietrzu, ile w coraz większej liczbie pytań, a czasem narastającym lęku przed nią. Trochę jak w [tekście Jakuba Dębskiego](https://www.linkedin.com/pulse/tatusiu-ona-przysz%C5%82a-do-naszej-doliny-jakub-d%C4%99bski/), w którym porównał on dostępność do... Buki. Mieszkańcy Doliny Muminków się jej boją. Mieszkańcy chcą się przed nią bronić. Ale koniec końców muszą sobie z nią jakoś poradzić.

Nadchodząca zmiana kryje się pod jakże wdzięczną nazwą: [Ustawa z dnia 26 kwietnia 2024 r. o zapewnieniu spełniania wymagań dostępności niektórych produktów i usług przez podmioty gospodarcze](https://isap.sejm.gov.pl/isap.nsf/DocDetails.xsp?id=WDU20240000731). Na szczęście coraz częściej funkcjonuje ona jako "**Polski Akt o Dostępności**", i tego określenia będę tu używał.

Czy rzeczywiście jest się czego bać? Kogo dosięgną zmiany, a kogo nie? No i czy naprawdę chodzi tylko o to, że skoro są przepisy, to muszę? A może warto potraktować je jako bodziec do myślenia i działania w duchu: "chcę"?

# Skąd się wziął ów akt?

To implementacja unijnego [European Accessibility Act](https://ec.europa.eu/social/main.jsp?catId=1202), który ma wprowadzić dostępność do świata komercyjnego. Ale nie na wszystkie jego obszary...

# Co będzie "musiało być dostępne"?

Jak sama nazwa ustawy sugeruje, "**wymagania dostępności**" będą musiały spełnić "niektóre..."

## Produkty

- komputery i systemy operacyjne,
- terminale płatnicze i samoobsługowe (bankomaty, automaty biletowe, terminale informacyjne),
- urządzenia konsumenckie służące do telekomunikacji i dostępu do usług audiowizualnych (telefony, smartfony, smart telewizory itp.),
- czytniki książek elektronicznych i ich oprogramowanie.

## Usługi

- telekomunikacyjne,
- towarzyszące transportowi pasażerskiemu (jak strony internetowe, aplikacje mobilne, bilety elektroniczne i systemy ich sprzedaży, dostarczanie informacji o usługach transportowych),
- bankowości detalicznej,
- rozpowszechniania książek elektronicznych,
- handlu elektronicznego (w sensie: sprzedajesz coś w internecie, prowadzisz handel).

Oczywiście wciąż w mocy pozostają [przepisy dotyczące usług publicznych](https://www.gov.pl/web/dostepnosc-cyfrowa/nowe-przepisy-ustawy-o-dostepnosci-cyfrowej) i szereg innych związanych z telekomunikacją, mediami, dostępem do budynków użyteczności publicznej itd.

# A są jakieś wyłączenia?

Przepisy aktu nie obejmą mikroprzedsiębiorców. Nie będą też obowiązywały, gdy przedsiębiorcy wykażą, że spełnienie wymogów wymagałoby zmiany właściwości produktu lub usługi albo gdy byłoby zbyt dużym kosztem.

Część wyłączeń dotyczy produktów i usług wprowadzonych przed 28 czerwca 2025 r., czyli przed wejściem w życie aktu, np. nieaktualizowanych już aplikacji, dokumentów, multimediów itp.

Czyli całkiem sporo. Warto również pamiętać, że niespełniające wymogów dostępności terminale (np. bankomaty), które zostaną lub zostały wprowadzone do użycia przed czerwcem 2025 r., będą mogły być używane jeszcze przez 20 lat (licząc od momentu rozpoczęcia ich użytkowania). Akt przewiduje też pięcioletni okres przejściowy na dostosowanie usług.

Znajdują się tam również zapisy o wyłączeniu spod jego regulacji transportu w zakresie komunikacji miejskiej, gminnej, metropolitalnej, powiatowej, powiatowo-gminnej i wojewódzkiej. Nie oznacza to jednak, że na ulice powrócą stare Jelcze i tramwaje Konstalu (zwane w Krakowie "akwariami"). Po prostu ta część transportu zbiorowego jest objęta dużą liczbą [osobnych regulacji](https://www.gov.pl/web/infrastruktura/dostepnosc-plus).

Innymi słowy, zmiana nie dosięgnie każdego i nie wszędzie w ten sam sposób.

Na opornych na zmianę czekają kary, np. wycofanie produktu z rynku, zawieszenie możliwości oferowania i świadczenia usług oraz kary pieniężne – wszystko za niespełnienie "wymagań dostępności".

Tak, tej samej dostępności, porównanej do Buki. Tej, która "grzebie" projektantom w kolorach i subtelnych kompozycjach stron i produktów. Zagląda deweloperom pod maskę frontendu i palcem wskazuje kawałki kodu, które jej nie pasują. Miesza ludziom od produktu w zadaniach i backlogach. No i specjalistom od jakości... Swoją drogą, mam wrażenie, że ludzie od QA całkiem lubią dostępność.

# Czym jest dostępność w nowych przepisach?

Akt o Dostępności odwołuje się do projektowania uniwersalnego, o którym wspomina [Konwencja ONZ o prawach osób niepełnosprawnych](https://bip.brpo.gov.pl/pl/content/konwencja-onz-o-prawach-osob-niepelnosprawnych): 

>Uniwersalne projektowanie oznacza projektowanie produktów, środowiska, programów i usług w taki sposób, by były użyteczne dla wszystkich, w możliwie największym stopniu, bez potrzeby adaptacji lub specjalistycznego projektowania.

W 1997 r. grupa robocza złożona z architektów, projektantów produktów i badaczy projektowania środowiskowego (pod przewodnictwem Ronalda Mace'a) opracowała siedem zasad projektowania uniwersalnego:

**Zasada 1: Sprawiedliwe wykorzystanie**  
Projekt jest użyteczny dla osób o różnych umiejętnościach.

Wytyczne:
- Zapewnij ten sam sposób korzystania dla wszystkich użytkowników, lub równoważny, gdy to niemożliwe.
- Unikaj segregacji i piętnowania użytkowników.
- Prywatność, bezpieczeństwo i ochrona powinny być dostępne dla wszystkich.
- Projekt powinien być atrakcyjny dla wszystkich użytkowników.

**Zasada 2: Elastyczność użytkowania**  
Projekt uwzględnia różnorodne preferencje i umiejętności użytkowników.

Wytyczne:
- Zapewnij wybór metod użytkowania.
- Uwzględnij dostęp dla osób prawo- i leworęcznych.
- Ułatwiaj precyzję i dokładność.
- Dostosuj projekt do tempa użytkownika.

**Zasada 3: Prosta i intuicyjna obsługa**  
Projekt jest łatwy do zrozumienia, niezależnie od doświadczenia czy poziomu uwagi użytkownika.

Wytyczne:
- Unikaj zbędnej złożoności.
- Zgodność z oczekiwaniami użytkowników.
- Ułatwiaj zrozumienie bez względu na poziom językowy.
- Układaj informacje zgodnie z ich ważnością.
- Zapewnij pomoc i informacje zwrotne.

**Zasada 4: Zauważalna informacja**  
Projekt efektywnie przekazuje niezbędne informacje, niezależnie od warunków i zdolności użytkownika.

Wytyczne:
- Używaj różnych trybów (obrazy, tekst, dotyk) do prezentowania kluczowych informacji.
- Zapewnij odpowiedni kontrast i czytelność.
- Odróżniaj elementy, by łatwo było przekazać instrukcje.
- Umożliwiaj kompatybilność z urządzeniami wspomagającymi.

**Zasada 5: Tolerancja błędów**  
Projekt minimalizuje ryzyko i skutki błędów.

Wytyczne:
- Rozmieszczaj elementy tak, aby minimalizować ryzyko błędów.
- Informuj o zagrożeniach i błędach.
- Zapewnij funkcje bezpieczeństwa.
- Zniechęcaj do nieświadomych działań w zadaniach wymagających skupienia.

**Zasada 6: Niewielki wysiłek fizyczny**  
Projekt wymaga minimalnego wysiłku i jest wygodny w użyciu.

Wytyczne:
- Pozwól użytkownikowi utrzymać neutralną pozycję ciała.
- Używaj odpowiednich sił do obsługi.
- Minimalizuj powtarzalne i długotrwałe działania.

**Zasada 7: Rozmiar i przestrzeń**  
Projekt zapewnia odpowiednią przestrzeń dla użytkowników o różnym wzroście, postawie i mobilności.

Wytyczne:
- Zapewnij dobrą widoczność elementów dla osób siedzących i stojących.
- Zapewnij wygodny dostęp do wszystkich elementów.
- Uwzględnij różne rozmiary rąk i chwytu.
- Zapewnij przestrzeń na urządzenia wspomagające.

(Tłumaczenie za: [Centre for Excellence in Universal Design](https://universaldesign.ie/about-universal-design/the-7-principles))

Dodatkowo Akt o dostępności definiuje konkretne kryteria, dla konkretnych grup produktów i usług.  Ich spełnienie, oznacza zgodność z wymaganiami dostępności. Dla zainteresowanych nimi przygotowałem abstrakt Polskiego Aktu o Dostępności. Zawsze można też zagłębić się w treść samej ustawy, linkowanej na początku tego tekstu.

Przydatną lekturą poszerzającą wiedzę w tym zakresie może być [norma (standard) dostępności EN 301 549 w wersji 3.2.1 ](https://www.etsi.org/deliver/etsi_en/301500_301599/301549/03.02.01_60/en_301549v030201p.pdf). Tu tylko ją wspominam, bo jest na tyle ciekawym podejściem do zagadnienia dostępności, że warta jest osobnego tekstu.

# Tylko dla kogo jest ta dostępność?

Wiecie sąd pochodzi ten cytat?

>We are creating a world that all may enter without privilege or prejudice accorded by race, economic power, military force, or station of birth.
>
>We are creating a world where anyone, anywhere may express his or her beliefs, no matter how singular, without fear of being coerced into silence or conformity.

>Tłumaczenie:
>Tworzymy świat, do którego każdy może wejść bez przywilejów czy uprzedzeń wynikających z rasy, władzy ekonomicznej, siły militarnej lub pozycji społecznej.
>
>Tworzymy świat, w którym każdy, niezależnie od miejsca, może wyrażać swoje przekonania, bez względu na to, jak są one wyjątkowe, bez obawy przed przymusem milczenia lub podporządkowania się.

Nie jest to żaden dokument ani manifest specjalistów od dostępności. Napisał go w 1996 r. (blisko 30 lat temu), John Perry Barlow. A jest to [A Declaration of the Independence of Cyberspace](https://www.eff.org/cyberspace-independence). Jedną z podstaw wolności cyberprzestrzeni miała być równość jej użytkowniczek i użytkowników. Czy tak jest? (Podpowiem: [nie bardzo...]([Digital Trust Index](https://www.digitaltrustindex.eu/#main-content)))

Zaproszę was teraz do prostego ćwiczenia. Zastanówcie się czy kiedykolwiek:
- [ ] musieliście kogoś poprosić o powtórzenie czegoś, bo niedosłyszeliście tego
- [ ] szukanie czegoś bez okularów na nosie zajęło wam sporo czasu 
- [ ] byliście tak czymś zdenerwowani, że nie mogliście się na niczym skupić
- [ ] nie działał dźwięk w komputerze (halo Andrzeju, widzimy cię, ale nie słyszymy…)
- [ ] usiłowaliście wybrać pieniądze z bankomatu z interfejsem dotykowym, na który świeciło mocne światło
- [ ] mieliście czymś zajęte ręce i przejście przez nieautomatyczne drzwi było niezłą gimnastyką
- [ ] kilka razy czytaliście to samo zdanie, zastanawiając dlaczego nie możecie go zrozumieć
- [ ] obraz na drugim monitorze/projektorze za nic się nie chciał pojawić
- [ ] koszmarny katar zabrał całą przyjemność z ponoć dobrego jedzenia w restauracji
- [ ] smutek nie pozwalał zebrać myśli
- [ ] formularz był zupełnie niezrozumiały lub pełen błędów uniemożliwiających jego wypełnienie i uzyskanie tego, co było za nim
- [ ] nie mogliście (z jakiegokolwiek powodu: za mało pieniędzy, za wysocy, za niscy, za ładnie ubrani, za brzydko ubrani, za młodzi, za starzy...) zrobić czegoś, co bardzo chcieliście zrobić...

Możecie się też zastanowić, jakie, inne problemy mieliście w codziennym życiu, również w kontekście "cyfrowej przestrzeni".

Ale wracając do dostępności. Czasem mam wrażenie (oby to tylko było wrażenie), że traktuje się ją (nie tylko w wersji cyfrowej), jak niebieskie miejsca parkingowe. Ot zło konieczne (bo przepisy). Tworzone dla wąskiej grupy ludzi (bo trzeba mieć identyfikator osoby z niepełnosprawnością). Zajmujące czas, no i zużywające pieniądze (prawie dwa zwykłe miejsca parkingowe by tam były, a ile farby na to idzie i jeszcze oznakowanie dodatkowe). Tylko kiedy dziwnym trafem, jak "coś ważnego się pojawia", albo "tylko na chwilkę", albo rzeczywiście los nie był zbyt łaskawy i coś się wydarzyło, to to miejsce dosyć szybko staje się obiektem pożądania i najlepiej, jakby było ono dostępne dla wszystkich. 

O ile z niebieskimi miejscami parkingowymi nie bardzo da się tak zrobić, o tyle, dostępność może stać się dobrem powszechnym. Zwłaszcza, jeśli myśli się o niej od samego początku powstawania przedmiotów, budynków, rozwiązań architektonicznych, stron internetowych, aplikacji, usług itd.

Podstawą tego wcale nie muszą być przepisy prawne. Oczywiście, świetnie, gdy są, bo z jednej strony zmuszają do pomyślenia o dostępności, a z drugiej stanowią benchmark tego, co robimy. Zapewniają też to, że uczestnicy rynku mają w miarę wspólny start. Natomiast o wiele lepiej jest gdy podstawą dbania o dostępność jest chęć, wsparta świadomością istnienia wykluczeń, lub, niedopasowań (mismatch), jak Kat Holmes nazwała to w swojej książce [Mismatch. How Inclusion Shapes Design](https://mitpress.mit.edu/9780262539487/mismatch/).

Dlatego zaprosiłem was do wcześniejszego ćwiczenia. Wszystkie sytuacje, w których chce się coś zrobić, a coś nam w tym przeszkadza, lub uniemożliwia działanie, to właśnie niedopasowania. Powstają one wtedy, gdy pojawia się jakiś czynnik wykluczenia, owo "coś".

Może to być coś stałego (zazwyczaj niepełnosprawność, neuroróżnorodność), czasowego (zwykle choroba, którą można wyleczyć) lub sytuacyjnego (tu katalog jest dużo szerszy, np. zapomniałem okularów do czytania; jestem w bardzo głośnym otoczeniu; przeprowadziłem się do innego miasta itp.). 

W Polsce (wg ostatniego spisu powszechnego z 2021 r.) mamy ponad 5,4 miliona osób (14,3%) z niepełnosprawnością, czyli inaczej mówiąc stałym czynnikiem wykluczenia. Jak to może przekładać się czynniki czasowe i sytuacyjne? Trudno to dokładnie policzyć. Pewnych szacunków dokonał Microsoft na potrzeby materiałów do [frameworka projektowania inkluzywnego](https://inclusive.microsoft.design/). 

Dla przypadku w którym ktoś stracił rękę poniżej łokcia otrzymali liczbę 26 tysięcy osób rocznie ([dane dla USA](https://www.gov.pl/web/infrastruktura/dostepnosc-plus)). Podobnie wykluczające urazy rąk i dłoni (złamania, skręcenia itp.), to dodatkowo 13 milionów ludzi. Wykluczenia sytuacyjne dokładają do tego 8 milionów osób. Dla porównania populacja USA to 333,3 mln ludzi.

W 2003 r. ten sam Microsoft przedstawił raport: [The Wide Range of Abilities and Its Impact on Computer Technology, A Research Study Commissioned by Microsoft Corporation and Conducted by Forrester Research, Inc., in 2003](https://www.microsoft.com/en-us/download/details.aspx?id=18446) Blisko 78% użytkowników doświadczało różnych problemów z użytkowaniem komputerów i rozwiązań cyfrowych (nieznacznych, średnich i ciężkich). Jedną z konkluzji raportu było to, że w grupie wiekowej 18-64 lat 38% ludzi skorzystałoby na wprowadzeniu rozwiązań w dostępności, a 22% skorzystałoby na nich bardzo. 

Czyli 60% dorosłej populacji mogłoby skorzystać z odpowiednika niebieskiego miejsca parkingowego. Jeśli ktoś nie pomyślał o tym wcześniej (nie chciał tego zrobić, nie miał świadomości skali potrzeb), to zmiany w kierunku dostępności (trzymając się alegorii: więcej miejsc, lepsza infrastruktura, zmiany w zasadach dostępu do nich...) będą trudne i kosztowne. Właśnie dlatego warto myśleć o dostępności, a nie być do dbania o nią zmuszanym. Po prostu może się okazać, że kolokwialnie mówiąc jako biznes obudzimy się nagle "z ręką w nocniku". 

# Twórz rozwiązania przyjazne dla teraźniejszych i przyszłych "nas"

Biznes biznesem, a jak to się przekłada na nas?

Jeśli nawet teraz jesteśmy królami naszego życia. Młodzi, rozwijający swoje kariery, z planami na przyszłość, to... starzejemy się i nic tego nie zmieni. Możemy liczyć na nowe leki, rozwiązania wspomagające i asystujące. Ale wciąż, prędzej czy później nasze ciało i umysł zaczną grać przeciwko nam. Mijając wiek 50 lat wkroczymy do grupy, w której szansa na doświadczenie stałej niepełnosprawności [wzrasta dwukrotnie](https://stat.gov.pl/obszary-tematyczne/zdrowie/zdrowie/stan-zdrowia-ludnosci-polski-w-2019-r-,26,1.html), porównując do grupy 40-49 lat.

To, jak będziemy sobie w stanie z tym poradzić, będzie w dużym stopniu zależało od tego, jakie rozwiązania będziemy tworzyć. Bo już teraz warto pomyśleć o tym, czego możemy potrzebować, gdy nie wszystko będzie takie, jak teraz. Zastanowić się, zbudować świadomość potrzeb tych,  którzy już są w tym miejscu, w którym my będziemy za jakiś. 

Można liczyć na to, że mityczny ktoś przyjdzie i coś poprawi. Ale jeśli to my jesteśmy zaangażowani, na różnych etapach, w powstawanie produktów i usług, to praktyki, które tworzymy i zostawiamy po siebie wpływają na rozwój przyszłego oblicza tych rzeczy. A tym samym na rozwój dostępności lub niedostępności. 

Rozwój ten, w dużej mierze, zależy od też skali adopcji rozwiązań wspierających dostępność. Gdy wejdą one na stałe do świata komercyjnego, to trudno będzie przetrwać na rynku rozwiązaniom niedostępnym. Ludzie po prostu "zagłosują nogami", wybierając to, co nie będzie ich wykluczało. To dzieje się już teraz, o czym wspomniał podczas panelu dyskusyjnego na CXcon by Inviqa, niedowidzący bloger [Glen Turner](https://welleyenever.com/about/). Zapytany o kwestie dostosowania świata cyfrowego do potrzeb społeczności osób z problemami ze wzrokiem, [powiedział](https://youtu.be/GTRFZYEh-NY?si=58NnnMBL8Yh2NrjW&t=728):

> To znów sprowadza się do braku świadomości. Uważam, że biznes nie konsultuje się z osobami z niepełnosprawnością. Albo nie zdaje sobie sprawy z tego, że powinien, albo nie wie, co może w tej kwestii zrobić. Są też t, którzy to lekceważą i mówią, że ludzie z niepełnosprawnościami się do tej pory na nas nie skarżyli, więc w czym jest problem? A prawda jest taka, że my się nie skarżyliśmy, bo poszliśmy gdzieś indziej... 
> Są też ludzie z biznesu, którzy myślą - zrobiliśmy wystarczająco. Przecież zrobiliśmy testy automatyczne, które powiedziały nam, że nie mamy tekstów alternatywnych przy obrazkach i nazw pól w naszych formularzach. No i naprawiliśmy my to. I to wystarczy. Wcale nie wystarczy.
> Kiedy piszemy powieść, to sprawdzanie pisowni w Wordzie jest świetne, ale, to, że mamy sprawdzoną pisownie nie oznacza, że nasza powieść jest świetna.
> Myślę, że to, co powinni zrobić, to zaangażować nas i dowiedzieć się, czego potrzebujemy. Powinni zaangażować szerszą grupę osób, żeby mieć spektrum tego, co ludzi potrzebują.
> Wszyscy jesteśmy różni. Nawet my, w społeczności osób z problemami ze wzrokiem nie mamy jednolitych potrzeb. 

Gdyby chcieć spojrzeć globalnie na spektrum różnych wykluczeń stałych, to bazując na dostępnych danych, wygląda to tak:

1. Ponad 49 mln ludzi (0,6%) nie widzi, a 255 mln (3,2%) ma problemy z widzeniem. 
	- Może już nosisz okulary, albo czujesz, że powinnaś/powinieneś? Litery w interfejsie aplikacji mobilnej stają się za małe? Trudno jest ci odczytać informacje zamieszczone na za mało kontrastowym tle? (Źródła: [The Lancet](https://www.thelancet.com/journals/langlo/article/PIIS2214-109X(17)30393-5/fulltext), [IOVS](https://iovs.arvojournals.org/))
2. Między 300 a 350 mln osób (3,8-4,4%) ma zaburzenia widzenia kolorów. Zaburzenia te mogą być też nabyte, np. w wyniku powikłań cukrzycy, starzenia się soczewki (robi się grubsza i żółknie) czy urazów mózgu. 
	- Co jeśli twój telefon lub ekran komputera mają problemy z odwzorowaniem lub wyświetlaniem kolorów? (Źródła: [Colorblind People Population!](**[https://www.colorblindguide.com/feed/page/3](https://www.colorblindguide.com/feed/page/3)**), [Clinton Eye Center:]( https://clintoneye.com/services/color-blindness/))
3. 70 mln z nas (0,9%) nie słyszy, a 1,5 mld (18,8%) ma z tym problemy. I tu ważna uwaga: dla części osób niesłyszących od urodzenia języki audialne (np. język polski, angielski itp.) wraz z ich wizualną formą zapisu, są językami obcymi. Językiem natywnym jest język migowy (np. Polski Język Migowy). To dodatkowo wyklucza. Stąd napisy w filmach, porozumiewanie się przy pomocy pisania itp., nie zawsze rozwiązują ich problemy. 
	- Może ty też masz problem z usłyszeniem tego, co mówią inni? Bo np. przewlekle zatkany nos wpływa na twoje uszy. Albo rozładowane słuchawki bluetooth uniemożliwiają ci słuchanie muzyki. Nie wspominając o próbie rozmowy z kimś na ruchliwym skrzyżowaniu. (Źródła: [WHO](https://www.who.int/news-room/fact-sheets/detail/disability-and-health), [World Bank report on disability](https://documents1.worldbank.org/curated/en/665131468331271288/pdf/627830WP0World00PUBLIC00BOX361491B0.pdf))
4. Ponad miliard osób (więcej niż 12,5%) cierpi z powodu niepełnosprawności narządów ruchu, sprawności i struktury ciała. (Źródła: [WHO](https://www.who.int/news-room/fact-sheets/detail/disability-and-health), [World Bank report on disability](https://documents1.worldbank.org/curated/en/665131468331271288/pdf/627830WP0World00PUBLIC00BOX361491B0.pdf))
	- Ból bo długotrwałym wysiłku, kontuzje, infekcje, a nawet zwykłe przemęczenie mogą sprawiać, że twoja wydolność nagle spadnie. A co, gdy będziesz niósł/niosła coś oburącz, albo będziesz zmuszony/zmuszona długo pracować kucając lub w przyklęku?
5. Około 3,4 mld światowej populacji (ok. 43% !), na stałe doświadcza problemów neurologicznych i poznawczych. Od urazów systemu nerwowego, schorzeń neurologicznych, po depresję czy neuroróżnorodność. (Źródło: [The Lancet Neurology](https://www.thelancet.com/journals/laneur/article/PIIS1474-4422(24)00038-3/fulltext))
	- Głęboki smutek (np. żałoba), wzburzenie, euforia, niewyspanie, wpływ środków odurzających i używek również wpływają na twoje zdolności poznawcze.

Powyższe zestawienie nie ma za zadanie kogoś z was przestraszyć. Raczej zachęcić do refleksji i zastanowienia się nad tym, jak rozwiązania, które projektujemy, kodujemy i którymi zarządzamy, mogą wykluczać i jakie tworzyć bariery. 

W cykl ich tworzenia i życia, można włączyć projektowanie uniwersalne. Ale zadziała to tylko wtedy, gdy owo włączenie będzie całościowe i będzie dotyczyło praktycznie każdej aktywności zespołu produktowego. Warto wyrzucić z głowy mit wojownika/wojowniczki dostępności, którzy na biały koniu przywożą ją i z wysokości rumaka opromieniają innych.

Przesadzam? Może odrobinę przerysowuję sytuację, ale byłem świadkiem tego, jak tworzenie stanowisk w stylu "accessibility advocate", "inclussion champion" i temu podobnych kończyło się w taki sam sposób, jak kiedyś rozumiano zadanie UXów. Czyli pod koniec pracy nad projektem ktoś przypominał sobie, że warto podejść do projektantek/projektantów i poprosić "o pieczątkę z ziemniaka", potwierdzającą, że rozwiązanie jest przyjazne ludziom. No i może jeszcze poprawienie kolorków. Teraz jest to prośba o potwierdzenie jego dostępności. Ewentualnie o drobne i nie wymagające zbyt dużego nakładu pracy poprawki, pozwalające tę przyjazność/dostępność uzyskać. 

# Dostępność jako wspólne działanie - lub jak kto woli: gra zespołowa

>Love, love is a verb
>Love is a doing word
>Feathers on my breath
>
>Massive Attack, Teardrop 

Miłość jest czasownikiem, miłość jest słowem czynu, głosił tekst piosenki Teardrop zespołu Massive Attack (możecie ją znać z czołówki serial Doktor House). Podobnie dostępność, jest czasownikiem, działaniem, jest procesem. Jest też celem w dojściu do którego wspierać nas mogą metody projektowania, takie jak projektowanie uniwersalne lub inkluzywne. Dobre praktyki, takie jak choćby tworzenie czystego, semantycznego kodu, a także Web Content Accessibility Guidelines (czyli owiany nie zawsze dobrą sławą WCAG). Oraz... przepisy prawne, które można traktować jak przymus (w sumie nim są), albo jak benchmark czy też wyzwanie.

Ale przede wszystkim: TWÓRZCIE WASZE PRODUKTY Z LUDŹMI. Jak najwcześniej zapraszajcie różnych użytkowników do rozmów o ich potrzebach, problemach, do testów waszych rozwiązań i koncepcji. Jeśli boicie się testować z osobami z niepełnosprawnością, poszukajcie firm, które zrobią to za was. Rozejrzyjcie się też dookoła. Może w waszej organizacji są tacy ludzie i będą skłonni popracować z wami. 

Budujcie zespoły ludzi świadomych potrzeby dbania o dostępność i mających wiedzę oraz umiejętności, jak to robić. Poniżej możecie znaleźć przykładowy podział zadań w takim zespole (dodatkowe materiały znajdziecie tutaj: [Accessibility for teams]([Accessibility for teams – Digital.gov](https://digital.gov/guides/accessibility-for-teams/)))

**Ważna uwaga** 
Podział ten nie ma służyć narysowaniu grubych linii pomiędzy rolami w zespole i powiedzeniu: nie ruszaj, to moja odpowiedzialność. Dlatego zaglądnijcie do opisów i listy pomocy dla każdej ze wspomnianych ról. Mam wrażenie graniczące z pewnością, że znajdziecie tam sporo dla siebie, a wymiana wiedzy i doświadczeń raczej wam pomoże niż zaszkodzi.
## Ci, co zarządzają (Product/project manager/owner)

- Zapewniajcie czas na pracę związaną z inkluzywnością/dostępnością/użytecznością (badania, testy, warsztaty)
- Zapewniajcie całemu zespołowi dostęp do dokumentów z wymaganiami i dobrymi praktykami w zakresie dostępności  
- Dbajcie o rozwój własnej wiedzy z tego zakresu 
- Wprowadzajcie testy użyteczności/dostępności jako standardu w testowaniu produktu i elementu *definition of done*
- Traktujcie błędy związanych z użytecznością/dostępności jak każde inne błędów w produkcie (poddawajcie je takiej samej priorytetyzacji i dbajcie o ich usuwanie)
- Stwórzcie mapy interesariuszy dostępności dla swojego produktu 
### Co może wam pomóc?

Zacznijcie od strategii dostępności - ciekawy jej znajdziecie [tutaj](https://design-system.service.gov.uk/accessibility/accessibility-strategy/)
Jeśli chcecie lepiej zrozumieć wpływ  produktów/usług na użytkowników końcowych, skorzystajcie z frameworków, takich, jak [Consequence scanning](https://doteveryone.org.uk/project/consequence-scanning/) albo [Layers of Effect](https://www.designethically.com/layers). Dla lubiących bardziej nieformalne działania przeznaczone są karty warsztatowe [The Tarot Cards of Tech](https://tarotcardsoftech.artefactgroup.com/).

## Ci, co programują i ci, co dbają o jakość (Dev Team /Quality Assurance) 

- Stosujcie zasady opisane w [WCAG](https://www.w3.org/WAI/standards-guidelines/atag/p) jako benchmarki dostępności (jeśli wasza firma podpada pod przepisy o dostępności związanej z sektorem publicznym lub akt o dostępności, to... musicie to robić)
- Jeśli rozwiązanie, które tworzycie, umożliwia wprowadzanie i edycję treści (np. rozwiązania CMS, narzędzia No-Code, rozwiązania dla Social Media, itp.), to również zapoznajcie się z [ATAG](https://www.w3.org/WAI/standards-guidelines/atag/p)
- dbajcie o poprawność i czystość kodu [Accessibility and the Semantic Web]([Accessibility and the Semantic Web Series' Articles - DEV Community](https://dev.to/kenbellows/series/763)) - jeśli korzystacie z frameworków UI, to rzućcie okiem na to badanie dostępności różnych rozwiązań front-end: [The state of accessible web UI frameworks (darekkay.com)](https://darekkay.com/blog/accessible-ui-frameworks/) 
- bądźcie w stałym kontakcie z projektantkami/projektantami – zwracajcie uwagę na rozwiązania w UI, które wymagają zbyt skomplikowanego kodu i mogą powodować problemy dla alternatywnych metod dostępu (nawigacja przy użyciu wyłącznie klawiatury lub czytnika tekstu itp.)
- testujcie wprowadzane rozwiązania pod kątem dostępności i użyteczności
### Co może wam pomóc?

Jeśli na dźwięk skrótu WCAG dostajesz wysypki zacznij od tekstu [WCAG, but in language I can understand](https://www.tempertemper.net/blog/wcag-but-in-language-i-can-understand), albo przejrzyj tę (nie) checklistę [Accessibility Not-Checklist | Brewed by team Intopia](https://not-checklist.intopia.digital/) Potem przeczytaj o tym, po co powstały poszczególne wymagania, jak je rozumieć i jak je spełniać: [Understanding WCAG 2.2 | WAI | W3C](https://www.w3.org/WAI/WCAG22/Understanding/). 

Dla testujących świetnych treści dostarcza [kompendium wiedzy o testowaniu dostępności](https://www.gov.pl/web/dostepnosc-cyfrowa/badania-i-testy-dostepnosci-cyfrowej) (w tym też aplikacji mobilnych)przygotowane przez zespół gov.pl albo [podobna publikacja brytyjskiego uk.gov](https://www.gov.uk/service-manual/helping-people-to-use-your-service/testing-for-accessibility).  Web Accessibility Initiative (WAI) przygotowało też zestawienie róznych [narzędzi do ewaluacji dostępności](https://www.w3.org/WAI/test-evaluate/tools/list/), wraz z pomocą pozwalającą łątwiej ogarnąć czego się potrzebuje [Selecting Web Accessibility Evaluation Tools](https://www.w3.org/WAI/test-evaluate/tools/selecting/).

[Google Accessibility Scanner](https://support.google.com/accessibility/android/answer/6376570)) to narzędzie wspomagające testowanie aplikacji na Adroida, a dla osób pracujących z Apple Xcode istnieje [Accessibility Inspector](https://developer.apple.com/documentation/accessibility/accessibility-inspector)

Sporo można też znaleźć w [IBM Equal Access Toolkit – IBM Accessibility](https://www.ibm.com/able/toolkit)

Chcąc szybko i wstępnie przetestować dostępność stron internetowych można sięgnąć po wtyczki albo wykonać szybkie testy dostępności (lista poniżej zawiera różne sposoby prezentacji wiedzy o testach i podejścia do nich, natomiast same testy mogą i często powtarzają się w linkowanych materiałach):
- [Easy Checks – A First Review of Web Accessibility | Web Accessibility Initiative (WAI) | W3C](https://www.w3.org/WAI/test-evaluate/preliminary/)
- [Accessibility Quick Checks | University IT (stanford.edu)](https://uit.stanford.edu/accessibility/testing/manual-checks)
- [6 Quick tests you can do to test your forms for accessibility - Karl Groves](https://karlgroves.com/6-quick-tests-you-can-do-to-test-your-forms-for-accessibility/)
- [Quick accessibility tests - YouTube](https://www.youtube.com/playlist?list=PLTqm2yVMMUKWTr9XWdW5hJ9tk512Ow0SE)
- [Doing a basic accessibility check if you cannot do a detailed one - GOV.UK (www.gov.uk)](https://www.gov.uk/government/publications/doing-a-basic-accessibility-check-if-you-cant-do-a-detailed-one/doing-a-basic-accessibility-check-if-you-cant-do-a-detailed-one)
- [Basic screen reader commands for accessibility testing - TPGi](https://www.tpgi.com/basic-screen-reader-commands-for-accessibility-testing/)

Innym sposobem wstępnego zbadania dostępności, jest przejście listy kontrolnej powiązanej z heurystykami dostępności: [10 heurystyk dostępności - LepszyWeb.pl](https://lepszyweb.pl/blog2/10-heurystyk-dostepnosci)

Nie zapominajcie o tym, żeby testować z ludźmi, którzy doświadczają wykluczeń. Dlaczego nie można poprzestać na automatycznych walidatorach? Kiedyś, pewien człowiek postawił przed sobą zadanie: stworzyć najbardziej niedostępną stronę, która zdobędzie maksimum punktów w walidacji automatycznej i... [przeczytajcie sami](https://www.matuzo.at/blog/building-the-most-inaccessible-site-possible-with-a-perfect-lighthouse-score/). O tym też więcej w sekcji poświęconej tym, co projektują.

Warto zapoznać się z tym, jak elementy HTML są wspierane przez czytniki ekranowe: [HTML elements - Screen reader compatibility (powermapper.com)](https://www.powermapper.com/tests/screen-readers/elements/)

Swoje przewodniki po dostępności, dla rozwiązań natywnych, mają:
- [Apple](https://developer.apple.com/accessibility/)
- [Google dla Material 3](https://m3.material.io/foundations/overview/principles) i dedykowany developerom: [Resources for Developers and Publishers – Google Accessibility](https://www.google.com/accessibility/for-developers/)
- [Microsoft](https://www.microsoft.com/en-us/accessibility) - w tym dla [XBox](https://learn.microsoft.com/en-us/gaming/accessibility/guidelines) (można też przejść ich kurs o Accessibility w gamingu: [Gaming accessibility fundamentals - Training | Microsoft Learn](https://learn.microsoft.com/en-us/training/paths/gaming-accessibility-fundamentals/?utm_source=pocket_reader) )
## Ci, co projektują (UX, UI, treści)

- Dbajcie o całościowe doświadczenie waszych użytkowniczek/użytkowników (a nie tylko o jedną stronę, czy aplikację). Ludzie korzystają z projektowanych przez was produktów i rozwiązań by dowieźć jakąś robotę. By osiągnąć jakiś cel. I bardzo często to, co wy dostarczacie jest tylko jednym z narzędzi na drodze do tego. Warto znać szerszy kontekst i wiedzieć skąd ludzie przyszli do was i gdzie później idą, by nie tworzyć fasady dostępnych rozwiązań. Przykład? Rozmawiałem kiedyś ze znajomym projektantem. Szukał wsparcie w związku z przeprojektowaniem strony firmy, zajmującej się wyszukiwaniem ofert usług telekomunikacyjnych. Dostali na to środki z UE, która do ich rozliczenia wymagała audytu dostępności. Jednak znalazł się u nich ktoś, kto powiedział, że audyt audytem, a dobrze zrobiony i dostępny produkt też warto by mieć (to trochę, jak skończyć kurs prawa jazdy i zdobyć uprawnienia... nie zawsze znaczy to, że dobrze prowadzi się samochód). Dość szybko wyszło, że po zebraniu namiarów na klientkę/klienta na stronie internetowej po prostu dzwonią do potencjalnych klientów. I tak super dostępna strona miała prowadzić do średnio odpowiadającej szeregowi ludzi (niesłyszący, niedosłyszący, nie lubiący rozmawiać przez telefon, wiecznie zajęci, bojący się odbierać od nieznanych numerów...) kontynuacji usługi. 
- Stosujcie WCAG jako podstawowy benchmark dla waszych projektów (tu znów polecam  [Accessibility Not-Checklist | Brewed by team Intopia](https://not-checklist.intopia.digital/))
- Dbajcie o dostępność wizualną - kontrasty, kolory, wyróżnienia linków (nie tylko kolorem)
- Pilnujcie by linki miały znaczenie odnoszące się do kontekstu
- Twórzcie układy treści, które będą wizualnie wygodne w odbiorze
- Twórzcie treści zrozumiałe (prosty język) i dostosowane do możliwości poznawczych użytkowniczek i użytkowników
- Dbajcie o umiar w projektowaniu (ozdobniki, skomplikowane układy stron, animacje…)
- Stosujcie fonty pomagające w odbiorze treści (i dbajcie o umiar w ich liczbie). W czym może wam pomóc rzetelna wiedza i badania fontów: [Do Dyslexia Fonts Actually Work? | Edutopia](https://www.edutopia.org/article/do-dyslexia-fonts-actually-work/); [Dyslexia friendly style guide - British Dyslexia Association (bdadyslexia.org.uk)](https://www.bdadyslexia.org.uk/advice/employers/creating-a-dyslexia-friendly-workplace/dyslexia-friendly-style-guide); [Making Reading Easier with Lexend - Google Design](https://design.google/library/lexend-readability?fbclid=IwY2xjawFvwlhleHRuA2FlbQIxMQABHQTD_1XrqO-SI7s_WqzQrWw2V72CtntXcQZ7OaMbAXZohcoVI1moUGw-HQ_aem_iTHT5ZjS2Y8YkHWIlhLWQQ); [Font Luciole](https://www.luciole-vision.com/luciole-en.html); [Font Atkinson Hyperlegible]([Atkinson Hyperlegible Font - Braille Institute](https://www.brailleinstitute.org/freefont/))
- Konsekwentnie używajcie stylów graficznych, wyróżników, ikon, kolorów, wzorców interakcji itp.
- Dbajcie o architekturę informacji i nawigację [Practicing IA (abbycovert.com)](https://abbycovert.com/practicing-ia/)
- Powstrzymajcie się od opierania zrozumienia przekazu wyłącznie na ikonach [Guide to Usability in UI Design | Web or app icon usability (archive.org)](https://web.archive.org/web/20240423173224/https://www.usertesting.com/blog/user-friendly-ui-icons); 

### Co może wam pomóc?

#### Badania z ludźmi

Wiem, że trochę przynudzam z tym, ale zbudowanie świadomości o waszych użytkowniczkach i użytkownikach.

Jeśli spojrzymy na proces projektowy z punktu widzenia jednego z najpopularniejszych podejść, czyli [Double Diamond](https://www.designcouncil.org.uk/our-resources/the-double-diamond/), to po chwili refleksji związanej z dostępnością, szybko można dojść do wniosku, że całkiem łatwo może się on stać, jak to określił Per Axbom [Trouble Diamond](https://axbom.com/trouble-diamond/).

Istnieje powszechny mit, że dostępność jest kosztowna. Jednakże, to nie jest całkowicie mit. Rzeczywiście, inkluzyjność potrafi być droga. Wręcz bardzo droga. Szczególnie jeśli na początkowym etapie tworzenia produktu lub rozwiązania nie poświęci się jej uwagi.  
Z kim nie nie rozmawialiśmy i na co nie zwróciliśmy uwagi podczas fazy discovery?

Jakich potrzeb nie zrozumieliśmy, gdzie zabrakło nam świadomości wykluczenia podczas prac w obszarze define?

Czego nie przekazaliśmy zespołowi produktowemu w fazie  develop i kogo w ostatcznym rozrachunku wykluczamy, gdy jesteśmy na etapie deliver?

Wykluczenie zaczyna się od tego, że tworzymy rozwiązania dla świata, który można zamknąć w obszarze wyznaczonym zasięgiem naszych rąk. I postrzegamy cztery filary dostępności poprzez nasze doświadczenia. 

I tu wyjaśnienie, co mam na myśli mówiąc o filarach, czy głównych zasadach projektowania dla dostępności. 

W projektowaniu wykraczającym poza świat cyfrowy są to:

**Postrzegalność**
Daj każdemu możliwość korzystania z projektu niezależnie od zdolności sensorycznych. Podstawowe wytyczne dotyczące poprawy postrzegalności to: prezentowanie informacji za pomocą uzupełniających się metod kodowania (np. Tekstowe, ikoniczne i dotykowe); zapewniać zgodność z asystującymi technologiami sensorycznymi (np. tagi ALT dla obrazów w Internecie); oraz kontroli pozycji informacji, aby użytkownicy siedzący i stojący mogli je dostrzec.  
  
**Operacyjność**
Daj każdemu możliwość korzystania z projektu, niezależnie od możliwości fizycznych. Podstawowe wytyczne dotyczące poprawy operatywności to: zminimalizowanie powtarzających się działań i potrzeby ciągłego wysiłku fizycznego; ułatwiać korzystanie ze sterowania dzięki użyciu powszechnie znanych schematów; zapewnić zgodność z technologiami wspomagającymi (np. dostęp dla wózków inwalidzkich); oraz kontroli pozycji informacji, aby użytkownicy siedzący i stojący mieli do nich dostęp.

**Prostota**
Prostotę osiąga się, gdy każdy może łatwo zrozumieć i korzystać z projektu, niezależnie od doświadczenia, umiejętności czytania i koncentracji. Podstawowe wytyczne dotyczące poprawy prostoty to: usunięcie niepotrzebnej złożoności; jasno i konsekwentnie kodować i etykietować elementy sterowania i tryby działania; stosować stopniowe ujawnianie w celu przedstawienia jedynie istotnych informacji i elementów sterowania; zapewniać jasne podpowiedzi i informacje zwrotne dla wszystkich działań; i upewnij się, że przekaz informacji uwzględnia szeroki zakres umiejętności czytania i pisania.

**Przebaczenie (odporność na błędy)**
Przebaczenie osiąga się, gdy projekty minimalizują występowanie i konsekwencje błędów. Podstawowe wytyczne: stosuj właściwe afordancje i ograniczenia (np. elementy sterujące, które można zastosować tylko we właściwy sposób), aby zapobiec wystąpieniu błędów; używaj potwierdzeń i ostrzeżeń, aby zmniejszyć liczbę błędów; daj możliwość odwracania skutków działań i stwórz zabezpieczenia, aby zminimalizować konsekwencje błędów (np. możliwość cofnięcia działania).

Dla dostępności cyfrowej

**Postrzegalność**
Wszelkie informacje oraz elementy interfejsu użytkownika muszą być prezentowane użytkownikom w sposób w jaki mogą oni je postrzegać. Jak to zrobić? Stosuj tekstowe alternatywy dla pozatekstowych treści (zdjęć, filmów, nagrań audio – opisy/napisy); stosowanie odpowiedniego kontrastu między tłem a pierwszym planem; nie używanie koloru, jako jedynego nośnika informacji; możliwość zwiększania rozmiaru tekstu; sterowanie głośnością i odtwarzaniem itp.

**Operacyjność**
Wszystkie elementy interfejsu użytkownika i nawigacji muszą być możliwe do obsługi przez użytkownika. Jak można to zrobić: daj możliwość obsługiwania systemu przy użyciu wyłącznie klawiatury, bez nakładania ograniczeń czasowych między uderzeniami klawiszy; zapewnij dostateczną ilość czasu na zapoznanie się z treścią i skorzystanie z określonych funkcjonalności (np. gdy wygaśnie autoryzacja, użytkownik powinien móc kontynuować działanie tam, gdzie skończył bez utraty danych); nie projektuj w sposób, który może zwiększać ryzyko napadów (padaczkowych i innych); ułatwiaj nawigowanie, wyszukiwanie treści i określanie swojego położenia w serwisie internetowym; nadawaj wszystkim stronom unikatowe tytuły; dziel treści na sekcje wyróżnione nagłówkami; nadawaj odnośnikom opisowe tytuły jednoznacznie wskazujące na cel do którego prowadzą.

**Zrozumiałość**
Informacje zamieszczone w serwisie oraz sposób działania interfejsu muszą być zrozumiałe dla użytkownika. Jak to zrobić: stosuj czytelne i łatwe do zrozumienia teksty; unikaj niezrozumiałych skrótów, żargonu lub udostępnij mechanizm pozwalający sprawdzić ich znaczenie; zapobiegaj błędom przy wprowadzaniu danych; stosuj odpowiednie i czytelne etykiety pól i instrukcje; weryfikuj poprawność wprowadzonych danych; wspieraj użytkowników w wychodzeniu z błędów; pozwalaj na wycofywanie się z działań.

**Solidność (Kompatybilność)**
Zawartość serwisu internetowego powinna być na tyle „solidnie” przygotowana, by zagwarantować prawidłową jej interpretację przez różne terminale użytkownika oraz kompatybilna z technologiami pomocniczymi. Jeśli nie jest to możliwe, zaleca się utworzenie alternatywnego serwisu, który będzie spełniał te założenia. Dobrą praktyką jest stosowanie rozwiązań redundantnych, to znaczy nadmiarowych i pozornie „zbędnych”, aby w ten sposób umożliwić zrealizowanie tego samego zadania różnymi drogami.

Te cztery zasady można wykorzystać do testowania produktów w różnych fazach jego powstawania:
- na **wstępnym etapie badań**, kiedy chcemy zrozumieć i zdefiniować problem możemy szeroko badać z osobami z praktycznie całego spektrum wykluczeń (polecane metody: wywiady, shadowing)
- na **etapie projektowania, gdy mamy już szkice rozwiązań, pierwsze mockupy i prototypy** naszym celem może być sprawdzenie tego, czy pomysł rozwiązania spełnia zasadę zrozumiałości. Nieocenioną pomocą mogą być wtedy testy z użytkownikami:
	- z problemami z komunikacją, 
	- dla których język rozwiązania, nie jest językiem natywnym, 
	-  z dysleksją i problemami ze słuchem. 
	W ostatnich latach również wśród producentów narzędzi do projektowania wzrasta świadomość potrzeb związanych z projektowaniem dla dostępności, więc pojawiają się nowe możliwości (np. [wykorzystanie prototypów z Figmy](https://help.figma.com/hc/en-us/articles/7810391964695-Accessible-prototypes-in-Figma), albo prototypów wygenerowanych w narzędziach No-Code to testów z osobami korzystającymi z czytników ekranowych)
- jeśli w firmie, w której pracujecie, jest możliwość testowania z użyciem testowego kodu (wersje dev rozwiązań, funkcjonalności za feature flag itp.), można sprawdzać postrzegalność, operacyjność (użyteczność) i zrozumiałość. Wówczas to testów warto zaprosić osoby: 
	- z dysleksją, 
	- problemami ze słuchem, 
	- problemami z nauką, pamięcią, ADHD (czy ogólniej mówiąc neuroróżnorodne), 
	- używające wskaźników alternatywnych i/lub tylko samej klawiatury
	- z problemami z widzeniem
- badania nie powinny się kończyć wraz z wypuszczeniem rozwiązania na rynek - wówczas produkt można poddać audytowi eksperckiemu, sprawdzać kompatybilność (solidność) na różnych platform i na styku z różnymi technologiami asystującymi (np. zmieniającymi mowę na tekst i na odwrót, specjalnymi kontrolerami dla osób z daleko posuniętymi chorobami układu ruchu i nerwowego, jak systemy śledzenia ruchu gałek ocznych itd.)
(Powyższe zestawienie opracowałem w oparciu o materiały [uk.gov](https://www.gov.uk/service-manual/user-research/running-research-sessions-with-people-with-disabilities))
#### Świadomość możliwości wykluczenia

W tekst [The Little Book of Accessibility](https://uxdesign.cc/the-little-book-of-accessibility-a9b59d82b412) Gareth Ford Williams wplata stwierdzenie, które na długo zostało w mojej pamięci:

>Inaccessibility is proactive, so at the beginning of a project it is important to get the team to ask the question, “who are we willing to exclude?”
>
>Tłumaczenie:
>Niedostępność jest proaktywna, dlatego na początku projektu ważne jest, aby zespół zadał pytanie: „Kogo jesteśmy gotowi wykluczyć?”

Wcale niełatwo jest wyrobić w sobie tak świadome podejście do projektowania. Osobiście wolę zadawać pytanie: kogo mogę wykluczyć? Bo to, że w jakiś sposób wykluczę, jest więcej niż pewne. Myślenie, że uda mi się zawsze i wszędzie, zaopiekować się potrzebami wszystkich, jest po prostu myśleniem romantycznym. Dużo lepiej jest wiedzieć, gdzie mój produkt ma braki i mówić o tym wprost, żeby "nie krzywdzić" tych, którzy mogą pomyśleć, że to dla nich. Ale znów, żeby to wiedzieć, trzeba to sprawdzać i testować. Można też zacząć od pewnego eksperymentu myślowego, który nazywa się "[permutacją persony](https://uxdesign.cc/your-one-size-fits-all-persona-doesnt-work-and-what-to-do-about-it-4f96a16bcdd0)". Możecie o tym myśleć, jak o serii pytań co by było gdyby zmieniły się cechy osób, które korzystają z naszego rozwiązania:

1. **Tożsamość płciowa**. 
	Myśleliśmy o użytkowniczach, przychodzą do nas użytkownicy. Albo nasze rozwiązanie jest mocno zanurzone w stereotypy o danej płci?
2. **Stan fizyczny / psychiczny / wiek** 
	Stale, czasowo lub sytuacyjnie ktoś przestanie widzieć, słyszeć, odczuwać. Ograniczona będzie mobilność czy zdolność rozumienia. Pojawi się lęk, wzburzenie, euforia. Zmieni się wiek.
3. **Życie osobiste / zawodowe**
	Zmienią się aspiracje (np. dzięki podwyżce, awansom). Pogorszy się status majątkowy. Przeprowadzi się do większego/mniejszego miasta. Zostanie rodzicem lub straci bliskiego.
4. **Technologia / środowisko / okoliczności**
	Zmieni się system operacyjny lub urządzenie, z którego korzysta. Zasięg w miejscu, w którym przebywa jest słaby. Wyłączone są powiadomienia. Nie może rozmawiać albo pisać.
5. **Wiedza / umiejętności / kwalifikacje**
	Zmieni się poziom umiejętności cyfrowych (na bardzo niski lub bardzo wysoki) lub poziom wiedzy w danej dziedzinie (będzie ekspertem lub początkującym).

Czy takie zmiany poprawią, czy pogorszą doświadczenia użytkowniczki/użytkownika? Jak zmieni się sposób korzystania z produktu? Jakie informacje będą dodatkowo potrzebne? Jakie technologie będą konieczne, by skorzystać z produktu? 

Do takich eksperymentów myślowych możecie wykorzystać [Kanwę Projektowania Inkluzywnego](https://ationcenter.com/wp-content/uploads/2024/03/a-Kanwa-Projektowanie-inkluzywne-2024.pdf), a następnie zwalidować największe zagrożenia/problemy i ich potencjalne rozwiązania. Możecie też poszukać inspiracji przy pomocy narzędzia [Cards for Humanity (frog.co)](https://cardsforhumanity.frog.co/).

Można też eksperymentować z ludźmi, w miarę bezpiecznych warunkach własnej organizacji. Istnieje koncept [dogfooding](https://en.wikipedia.org/wiki/Eating_your_own_dog_food). W skrócie - używania własnego produktu do codziennych zadań. Jeśli twierdzimy, że mogą to robić nasi użytkownicy, to czemu nie robić tego samemu. Czemu, jeśli stworzyliśmy narzędzie do projektowania API, to robiąc własne API skrzętnie je omijamy? Jeśli w warunkach niestabilnego połączenia z internetem, trzy razy straciłem moją pracę, to co się dzieje u użytkowników? Jeśli kumpel testujący nasz interfejs ma problemy z motoryką dłoni i używa klawiatury, to czemu mu nie pomóc, wspierając lepiej inne sposoby nawigacji niż tylko myszka?

#### Wiedza

Podobnie, jak w przypadku kolegów i koleżanek z zespołów Dev i QA, trzeba się zaprzyjaźnić z WCAG (linki do materiałów znaleźć można w sekcji dla tych co kodują i dbają o jakość).

Świetnym źródłem wiedzy o fundamentalny zasadach "tak rób/nie rób tak" (dos & don't) są plakaty stworzone prze... tak po raz kolejny pojawia się [uk.gov]([https://accessibility.blog.gov.uk/2016/09/02/dos-and-donts-on-designing-for-accessibility/). Dzięki pracy Stefana Wajdy, można też korzystać z ich polskiego tłumaczenia: [Projektowanie dla dostępności - LepszyWeb.pl](https://lepszyweb.pl/blog2/projektowanie-dla-dostepnosci)

Kanadyjska organizacja zrzeszająca projektantów i projektantki The Association of Registered Graphic Designers (RGD) stworzyła podręcznik dostępnego projektowania graficznego, który obejmuje rwónież zagadninia spoza świata cyfrowego: [RGD | AccessAbility 2: A Practical Handbook on Accessible Graphic Design](https://rgd.ca/working-in-design/resources/accessability-2-a-practical-handbook-on-accessible-graphic-design).

Istnieje sporo książek pozwalających poznać perspektywę osób z wykluczeniami. Tu przedstawię mój top, który bynajmniej nie jest zamkniętą i skończoną listą. Raczej zestawem "degustacyjnym", mającym rozbudzić wasz apetyt na więcej.  Zacznę od mojej ulubionej, choć nieoczywistej. Książki w teorii dla dzieci (i o dzieciach), ale fantastycznie wprowadzającej w świat różnorodności ludzkich doznań i problemów. "**Duże sprawy w małych głowach**" Agnieszki Kossowskiej to też lektura wypełniona po brzegi ćwiczeniami pozwalającymi spróbować zrozumieć perspektywę innych. Poza drukowaną [książką](https://bialaplama.pl/dla-dzieci/24-duze-sprawy-w-malych-glowach) (której kolejne nakłady wyprzedają się błyskawicznie), dostępne są [signbooki na YT](https://www.youtube.com/@duzesprawywmaychgowach4551/videos) oraz[ materiały do prowadzenia zajęć](https://bialaplama.pl/img/pdf/scenariusze-wychowanie-do-nauczania-wlaczajacego.pdf) w ramach edukacji włączającej.  

"**Głusza**", Anna Goc, to pozycja obowiązkowa dla tych, którzy chcą lepiej zrozumieć świat osób niesłyszących. Ale ostrzegam, trudno pozostać obojętnym po jej lekturze. 

"**Synu jesteś kotem**", Katarzyny Michalczak opowiada o neuroróżnorodności z perspektywy rodzica dziecka w spektrum autyzmu. Spojrzenie o tyle ciekawe, że na spektrum wykluczeń spotkamy też osoby, które same nie są wykluczone, ale poprzez związek, współpracę, opiekę nad osobami wykluczonymi, też doświadczają wykluczenia.

"**Nie przywitam się z państwem na ulicy. Szkic o doświadczaniu niepełnosprawności**" niedawno zmarłej Marii Reiman, to krótka książką, w której autorka (sama z niepełnosprawnością), rozmawia z innymi kobietami urodzonymi z zespołem Turnera. Świetnie otwiera oczy na to, jak różnorodnie można doświadczać teoretycznie tej samej choroby i problemów z nią związanych.  

Perspektywą bardzo aktywnej, niewidomej osoby dzieli się Marcin Ryszka, w napisanej z Jakubem Białkiem książce "**Nie widzę przeszkód**".

Warto też obejrzeć świetne wystąpienie Stelli Young na TED Talk: [Stella Young: I'm not your inspiration, thank you very much | TED Talk](https://www.ted.com/talks/stella_young_i_m_not_your_inspiration_thank_you_very_much/transcript). Dlaczego? Żeby powstrzymać się przed wpadnięciem w odmęty [dobroczynnego modelu niepełnosprawności](https://aco.institute/2023/07/16/theoretical-models-of-disabilities-part-7-understanding-the-charity-model-of-disability/). Jeśli zainterosowały cię teoretyczne modele niepełnosprawności, to na tej samej stronie znajdziesz artykuły o nich: [Theoretical Models” – Aco Institute](https://aco.institute/?s=Theoretical+Models)

Jeśli chcecie przeczytać więcej o projektowaniu zorientowanym na dostępność, to polecam:

- Materiały... tym razem rodzime, bo gov.pl o dostępności cyfrowej - czyli ponad 70 artykułów pisanych przez naprawdę zacną ekipę: [Kompleksowo o dostępności cyfrowej)](https://www.gov.pl/web/dostepnosc-cyfrowa/kompleksowo-o-dostepnosci-cyfrowej)
- Kat Holmes, Mismatch: How Inclusion Shapes Design
- Laura Kalbag, Accessibility for Everyone
- Eric A. Meyer, Sara Wachter-Boettcher, Design for Real Life
- Sarah Horton, Whitney Quesenbery, A Web for Everyone: Designing Accessible User Experiences
- wiem też, że trwa oczekiwanie na książkę Wojtka Kutyły :) [Web accessibility. Wprowadzenie do dostępności cyfrowej ](https://helion.pl/ksiazki/web-accessibility-wprowadzenie-do-dostepnosci-cyfrowej-wojciech-kutyla,webacc.htm#format/d)
- a niedawno wyszła pozycja [WCAG for Designers: Accessibility Reference Manual, by Stacey Swinehart Ganderson.](https://www.etsy.com/listing/1795173261/a-pdf-copy-of-the-book-wcag-for)" - czeka w kolejce do przeczytania :)
- Materiały z [Giving a damn about accessibility (uxdesign.cc)](https://www.accessibility.uxdesign.cc/)
- [University of Cambridge Inclusive Design Toolkit](http://www.inclusivedesigntoolkit.com/whatis/whatis.html#nogo)
- W sumie mniej o dostępności, a bardziej o technologii służącej człowiekowi, a nie na odwrót, ale w sumie w dostępności też i o to chodzi: [Calm technology](https://calmtech.com/papers.html)

Pewnie osobny tekst można by poświecić temu, co oferuje internet, ale w skrócie - na kogo zerkam ja:

- [grupa na FB zrzeszająca świetną ekipę specjalistek i specjalistów od dostępności](https://www.facebook.com/groups/138853652854863)
- [Strona Jacka Zadrożnego](https://informaton.blog/) - warto też zaobserwować Jacka na LinkedIN i zasubskrybować jego newsletter - [Dostępnik | Substack](https://dostepnik.substack.com/)
- Blog "[Dostępny punkt widzenia](https://lepszyweb.pl/blog)"
- [Jak dotknąć sztuki](https://jakdotknacsztuki.wordpress.com/) - niestety chwilowo nieaktualizowany blog Ani Kanpek o tyflografikach i rzeczach pokrewnych
- profile wrocławskiego [Kinaole]([kinaole: Omówienie | LinkedIn](https://www.linkedin.com/company/kinaole/)) i krakowskiego [Accens]([Accens: Publikacje | LinkedIn](https://www.linkedin.com/company/accens/posts/?feedView=all)) na LinkedIN
- Materiały od Smashing Magazine: [Accessibility — Smashing Magazine](https://www.smashingmagazine.com/guides/accessibility/)
- [Stéphanie Walter - UX Researcher & Product designer, Mobile Expert, Speaker, Blog writer. (stephaniewalter.design)](https://stephaniewalter.design/) i jej przewodnik: [A Designer’s Guide to Documenting Accessibility & User Interactions by Stéphanie Walter (stephaniewalter.design)](https://stephaniewalter.design/blog/a-designers-guide-to-documenting-accessibility-user-interactions/)
#### Pomocne narzędzia
- [Checlista zgodności z WCAG](https://www.a11yproject.com/checklist/) - na tej stronie, w zakładce [Resources](https://www.a11yproject.com/resources/) znajdziecie sporo linków do książek, narzędzi do walidacji, artykułów, można tam przepaść na dłuższą chwilę
- a jak już jesteśmy przy checlistach i temu podobnych - jest też narzędzie wspomagające przeprowadzanie audytu zgodności z WCAG - od niedawna dzięki Stefanowi Wajdzie i Wojtkowi Kutyle dostępne w języku polskim: [WCAG-EM Report Tool (w3.org)](https://www.w3.org/WAI/eval/report-tool/) 
- Dla przeglądarki Firefox istnieje wtyczka [NoCoffe](https://addons.mozilla.org/en-GB/firefox/addon/nocoffee/) pozwalająca symulować szereg problemów w widzeniu (niewidzenie kolorów, zawężenie pola widzenia itp.)
- Jest też narzędzie do symulacji color blindness dla MacOs, Windows i Lunuxa: [Color Oracle](https://www.colororacle.org/)
- Jeśli jesteśmy przy kolorach, to Adobe stworzyło narzędzie [Leonardo](https://leonardocolor.io/) wspomagające pracę z paletami kolorów - w tym dbanie o kontrast
- A sprawdzenie kontrastu można przeprowadzić również np. przy pomocy: [APCA Contrast Calculator](https://www.myndex.com/APCA/) lub [WebAIM: Contrast Checker](https://webaim.org/resources/contrastchecker/). Jaka jest różnica pomiędzy podejściem spod znaku APCA i WCAG? Odpowiedź [tutaj](https://blog.datawrapper.de/color-contrast-check-data-vis-wcag-apca/)
- Serwis [WhoCanUse](https://www.whocanuse.com/) pomoże w sprawdzeniu kolorów pod kątem problemów z ich widzeniem
- Pracujesz w Figmie? Są i wtyczki/pomoce dla niej:
	- [Wpis Vitaly Friedmana o Accessibility Annotations](https://www.linkedin.com/feed/update/urn:li:activity:7226490452269551616?updateEntityUrn=urn%3Ali%3Afs_updateV2%3A%28urn%3Ali%3Aactivity%3A7226490452269551616%2CFEED_DETAIL%2CEMPTY%2CDEFAULT%2Cfalse%29)
	- [Accessible design toolkit by Microsoft](https://www.figma.com/community/file/1327037919540849715/accessible-design-toolkit#:~:text=Use%20this%20toolkit%20to%20provide%20accessibility%20and%20usability)
	- [WCAG Plugin | Figma](https://www.figma.com/community/plugin/1373362852131056921/wcag-plugin)
	- [Color Blind | Figma](https://www.figma.com/community/plugin/733343906244951586/color-blind)
	- [A11y - Focus Order | Figma](https://www.figma.com/community/plugin/731310036968334777/a11y-focus-order)
- Tworzysz wykresy? [Accessibility at Penn State | Charts & Accessibility (psu.edu)](https://accessibility.psu.edu/images/charts/); [An Accessibility-First Approach To Chart Visual Design — Smashing Magazine](https://www.smashingmagazine.com/2022/07/accessibility-first-approach-chart-visual-design/)
- Tworzysz treści? Sprawdź ich zgodność z zasadami prostego języka: 
	- [Jasnopis](https://jasnopis.pl/)
	- [Logios | Aplikacja dla redaktora](https://redaktor.logios.dev/)
	- [Readability score | Readability test | Reading level calculator | Readable](https://readable.com/)
	- [Hemingway Editor (hemingwayapp.com)](https://hemingwayapp.com/)
# Dlaczego możesz chcieć w dostępność?

Po postraszeniu ustawą (mam nadzieję, że skutecznym tylko w zakresie zachęty do nabycia wiedzy i ruszenia z tematem, a nie paraliżu decyzyjnego) czas na garść informacji o tym, że dostępnym być warto. I to tak na serio warto.

Rzućmy okiem na świat gamedevu. Nie ma żadnych regulacji, nie ma żadnych odgórnie narzuconych wytycznych, a jest tam sporo inspiracji do tego, jak zadbać o włączenie ludzi.
[Xbox Adaptive Controller](https://www.xbox.com/en-US/accessories/controllers/xbox-adaptive-controller?msockid=2bc0af3ae9a16d140fa0bc3ce8b36c84) czy [Project Leonardo](https://blog.playstation.com/2023/01/04/introducing-project-leonardo-for-playstation-5-a-highly-customizable-accessibility-controller-kit/#:~:text=Project%20Leonardo%20for%20PS5%20is%20a%20canvas%20for%20gamers%20to) dla Playstation to dwa najbardziej znane przykłady rozwiązań sprzętowych, wspomagających osoby ze specjalnymi potrzebami. 
Są też rozwiązania "systemowe" zachęcające deweloperów i twórcówdo wprowadzania rozwiązań wspomagających na poziomie kodu i jednocześnie informujące potencjalnych graczy/graczki o tym, jak dany tytuł może się do nich dostosować. Osobiście - nie obraziłbym się na taki sposób opowiadania o dostępności produktów, jak właśnie [Accessibility Feature Tags](https://learn.microsoft.com/en-us/gaming/accessibility/accessibility-feature-tags). 

Jak gamedev to zrobił? Można zapytać. Otóż w sposób bardzo prosty. Microsoft, Sony, część studiów zatrudnia u siebie osoby z niepełnosprawnościami. Są one motorem zmian w myśl zasady: "nic o nas, bez nas". 

[August de los Reyes](https://www.fastcompany.com/90590698/inclusive-design-pioneer-august-de-los-reyes-dies-of-covid-19-complications) odpowiedzialny m.in. za dostępność na platformie xBox (sporo o jego pracy  możecie przeczytać w książce "User Friendly, Jak niewidoczne zasady projektowania zmieniają nasze życie, pracę i rozrywkę"), społeczność skupiona w [AbleGamers - Combating Social Isolation Through Play](https://ablegamers.org/) i portalu [Can I Play That]](https://caniplaythat.com/). 

Swego czasu w świecie dostępności cyfrowej zewsząd słychać było zachwyty nad serią The Last of Us. I słusznie! Poczytajcie i zobaczcie:
- [The Last of Us Part I - Accessibility Trailer | PS5 Games](https://youtu.be/LINKh60I8CY?si=DCTv_cqHtSBx-1Fh)
- [Accessibility settings and options in The Last of Us Part 1 | Polygon](https://www.polygon.com/guides/23330275/the-last-of-us-part-1-accessibility-setting-list-features-customization-options)
- [Naughty Dog explains The Last of Us Part II’s ambitious accessibility features - The Verge](https://www.theverge.com/21274923/the-last-of-us-part-2-accessibility-features-naughty-dog-interview-ps4)
- [The Last of Us Part 2: A blind video gamer got emotional after seeing the game’s extensive accessibility options for players with disabilities | CNN](https://edition.cnn.com/2020/06/19/us/the-last-of-us-part-ii-accessibility-options-blind-gamer-trnd/index.html#:~:text=When%20blind%20gamer%20Steve%20Saylor%20received%20an%20early%20review%20copy#:~:text=When%20blind%20gamer%20Steve%20Saylor%20received%20an%20early%20review%20copy)

W świecie gier planszowych świetnym przykładem jest koncern Mattel implementujący ujednolicony język [graficznego opisu kolorów](https://www.coloradd.net/en/). 

Jako ciekawostkę warto też wspomnieć o grze, która w USA jest zatwierdzona przez FDA, jako środek wspomagający leczenie ADHD: [The FDA just approved the first prescription video game — it’s for kids with ADHD - The Verge](https://www.theverge.com/2020/6/15/21292267/fda-adhd-video-game-prescription-endeavor-rx-akl-t01-project-evo)

Ale wychodząc poza gamedev. 

Jeśli chodzi o nasz rodzimy rynek usług komercyjnych, to warto wspomnieć inicjatywę [Business Accessibility Forum (BAF)](https://baforum.pl/, definiującą się jako "platforma zrzeszającą organizacje zorientowane na zwiększanie dostępności towarów i usług dla wszystkich użytkowników Internetu".
 W ich serwisie znaleźć można bazę wiedzy i raporty związane dostępnością w świecie rozwiązań komercyjnych.

We wspomnianej wyżej [kanwie projektowania inkluzywnego](https://ationcenter.com/wp-content/uploads/2024/03/a-Kanwa-Projektowanie-inkluzywne-2024.pdf) możecie odnaleźć część o szansach dla biznesu. Innymi słowy, jak potencjalne rozwiązania problemów/wykluczeń, których mogą doznawać ludzie, można przełożyć na wartość samego produktu.

Wrócę na moment do spektrum wykluczenia: czynniki stałe, czasowe i sytuacyjne przekładają się, w spore liczebnie grupy zainteresowanych rozwiązaniami z zakresu dostępności. Czasem jest tak, że da się zaadresować je jednym rozwiązanie, czasem tak, że potrzebujemy różnego podejścia, do różnych problemów. Najprostszy przykład to "obejrzenie filmu". Brak widzenia/kłopoty z nim: audiodeskrypcja; brak słyszenia/kłopoty z nim: napisy i tłumaczenie na język migowy itd. Zwykle jednak, kiedy adresujemy problem jednej (zazwyczaj zaczyna się od wykluczeń stałych) grupy, niejako od razu jesteśmy w stanie pomóc innym grupom.

Chyba najczęściej wspominanym przykładem jest [The Curb Cut Effect](https://en.wikipedia.org/wiki/Curb_cut_effect); [Curb Cuts: A Brief History – Accessibility Digest – Carleton College](https://www.carleton.edu/accessibility-resources/newsletter/curb-cuts-a-brief-history/) - efekt obniżonego krawężnika. Przepisy wymagające obniżenie krawęznika w miejscu przejścia dla pieszych, wprowadzone w USA, w wyniku działań aktywistów, na rzecz osób z niepełnosprawnościami, szybko okazały się zbawienne dla:
- rodziców prowadzących wózek
- z dużym bagażem "na kółkach"
- rowerzystów
- rolkarzy i deskorolkowców
- osób z problemami z motoryką kończyn dolnych
- no i oczywiście tych, dla których powstały - poruszających się na wózkach
To też świetny przykład tego, jak bardzo dostępność jest aktywnym działaniem, procesem, czy też czasownikiem. Bo zbyt gładkie przechodzenie chodnika w jezdnię, stało się... problemem dla osób niewidomych. Utraciły one wyraźny feedback: zszedłeś, zeszłaś z chodnika. Stąd, współcześnie przejściom z obniżonym krawężnikiem towarzyszą specjalne płytki/kostka z wypustkami ostrzegającymi przed zbliżaniem się do krawędzi jezdni (które z kolei w zimie świetnie zbierają śnieg i lód... wspominałem już, że dostępność to proces?).

Wróćmy do szans. Może się okazać, że poza tym, że jakieś rozwiązanie pokrywa wiele przypadków (dobrze się skaluje), to jeszcze wśród tych przypadków są nasi kluczowi klienci. A gdy jeszcze poprzez nie możemy się stać wyjątkowi? Jest to coś czego konkurencja jeszcze nie ma, lub jest to sposób unikatowego wykorzystania tego, co wszyscy już znają? Wówczas mamy biznesową okazję nie do przegapienia. Co warto zrobić dalej? Przetestować, zastanowić się nad jej skutkami... no ale o tym już było.

Tu jeszcze drobna dygresja, czy też przypomnienie: przepisy wymuszą dostępność na całkiem sporym kawałku rynku produktów i usług. Warto więc pomyśleć perspektywicznie: jak mój produkt/usługa się obronią, gdy nie będą dostępne. Czy jestem aż tak wyjątkowy/wyjątkowa, by szukać możliwości obejścia przepiswó/cieszyć się z wyłączeń?

A jak to przekłada się na konkretne liczby? Ile biznes może zyskać (albo stracić) jeśli nie będzie dobry w dostępność? Albo nie zwróci uwagi na szanse?

Wg raport **[E-Commerce w Polsce 2022](https://pbi.org.pl/patronaty/raport-e-commerce-w-polsce-2022-juz-dostepny/)** wartość polskiego rynku e-handlu to 124 mld złotych, a 63% kupujących w sieci to osoby z grup wiekowy 35-49 i 50+. Pamiętacie? oni młodsi już nie będą. To przypomnę jeszcze za GUS, że odsetek osób z grupy 50-59 lat doświadczających niepełnosprawności wzrasta dwukrotnie(!) (porównując do grupy 40-49 lat). Policzcie teraz gdzie leżą pieniądze...

Ciekawe dane znajdziecie też w raporcie BAF "[Dostępność cyfrowa w polskim biznesie 2023](https://www.baforum.pl/2023/strona-glowna)"

W raporcie [**Digital accessibility: achieving great CX for all**](https://inviqa.com/sites/default/files/2020-03/Inviqa-Digital-Accessibility-Report-2020.pdf), firma Inviqa przedstawiłą dane dla rynku brytyjskiego, związane z aktywnością zakupową osób z niepełnosprawnościami:
- w kontekście "tortu do podziału", to 274 miliardów funtów
- biznesy, które nie spełniają potrzeb osób z niepełnosprawnościami mogą tracić 420 milionów funtów... każdego tygodnia 
- co więcej - kiedy firmy zawodzą tych klientów, większość z nich decyduje się porzucić zakup (71%) lub znaleźć inną firmę z bardziej dostępną stroną internetową (48%)
- Zadbanie o dostępność i użyteczność, to poprawienie produktu dla średnio 20% potencjalnych klientów
- 82% klientów doświadczających wykluczenia wydałoby więcej, gdyby tylko strona była bardziej dostępna
- Projektowanie i wdrażanie z myślą o dostępności jest tańsze niż jej późniejsze “dodawanie” do gotowego produktu 

Uzupełniając kwestię myślenia o dostępności i użyteczności od początku, warto sięgnąć do [zestawienia przygotowanego przez Future Mind](https://www.futuremind.com/insights/business-case-ux-research):
- można zaoszczędzić 50% czasu przeznaczonego na development, gdy dobrze zdefiniuje się potrzeby użytkowników i użytkowniczek
- praca nad UI to 47-66% całości kodu w projekcie, 40% czasu pracy zespołu wdrożeniowego i około 80% nieprzewidzianych poprawek do zrobienia (reszta to błędy)

Dbanie o dostępność otwiera też produkty na myślenie o ich alternatywnych zastosowaniach, lub prostych usprawnieniach, poszerzających rynek odbiorców.

>...phonograph books, which will speak to blind people without effort on their part...

Zapis o tworzeniu audio książek, dla osób niesłyszących pojawił się w... 1877 r. w [zgłoszeniu patentowym Tin Foil Phonograph](https://www.loc.gov/collections/edison-company-motion-pictures-and-sound-recordings/articles-and-essays/history-of-edison-sound-recordings/history-of-the-cylinder-phonograph/) - urządzenia Thomasa Edisona, pozwalającego nie tylko odtwarzać, ale też nagrywać dźwięk na blaszanych cylindrach. Od 1934 r. w USA prowadzony jest program "Books for the Blind (Talking Books)". Współcześnie rozwijany np. w formie tzw. skill, dla asystentki Alexa, pod nazwą "[My talking books](https://www.loc.gov/nls/how-to-enroll/sign-up-for-bard-and-bard-mobile/welcome-to-my-talking-books/)". A tak poza tym, kto z nas nie korzystał z audiobooków :)

Citroen TUB/TUC (1939 r.) był pierwszym samochodem dostawczym, który rozwiązywał problem rozładunki towarów, w wąskich uliczkach, poprzez przesuwne drzwi. Dziś to częste rozwiązanie na rynku samochodów rodzinnych, ale też w rozwiązaniach dla kierowców z niepełnosprawnością. 

IKEA, [zaprezentowała na rynku izraelskim](https://www.theverge.com/2019/3/12/18261893/ikea-thisables-3d-printed-add-ons-people-with-disabilities) koncepcję IKEA [ThisAbles](https://web.archive.org/web/20210923123542/https://thisables.com/new-developments/) - możliwych do wydrukowania w 3D, dodatków do ich popularnych mebli i rozwiązań. Dodatków, które zwiększały użyteczność i dostępność.

I jest tego więcej:
- narzędzia kuchenne OXO Good Grips - zaprojektowane z myślą o osobach z ograniczeniami manualnymi, takimi jak osoby z zapaleniem stawów. Ergonomiczne uchwyty o miękkiej powłoce są łatwe do trzymania, nawet gdy dłonie są mokre, co czyni je wygodnymi nie tylko dla osób z niepełnosprawnościami, ale dla wszystkich użytkowników
- jeansy Levi, z serii "Adaptive" - linia ubrań dostosowanych dla osób z niepełnosprawnościami, z łatwiejszymi do zapinania suwakami, magnesami zamiast guzików czy elastycznym krojem umożliwiającym łatwiejsze zakładanie ubrań przez osoby na wózkach
- Maszynka Gillette:Treo - specjalnie zaprojektowana z myślą o osobach, które potrzebują pomocy w goleniu. Jest to produkt dedykowany opiekunom, który umożliwia łatwiejsze i bezpieczniejsze golenie osób starszych lub z niepełnosprawnościami.
- Klocki Lego Braille Bricks - zaprojektowane tak, aby wspierać naukę alfabetu Braille’a wśród dzieci niewidomych i niedowidzących. Klocki są w pełni kompatybilne z tradycyjnymi zestawami Lego, co umożliwia dzieciom z różnymi potrzebami wspólną zabawę. Lego promuje też różnorodność poprzez umieszczanie w zestawach figurek osób z niepełnosprawnością. 
- **Smartwatche Garmin: seria z funkcjami dla osób z niepełnosprawnościami** - mają one funkcje wspierające osoby z różnymi ograniczeniami. Przykładowo, niektóre modele oferują funkcje monitorowania zdrowia oraz aktywności, które są dostosowane do potrzeb osób z ograniczoną mobilnością.

Rynek już się zmienia, a zmiany prawne najprawdopodobniej przyśpieszą te zmiany. Gdzie będziesz chciał/chciała być Ty? Jako właściciel/właścicielka biznesu, jako deweloper/deweloperka, tester/testerka, projektant/projektantka? 

Mam nadzieję, że teraz masz już zalążek świadomości tych zmian i możliwości uczestniczenia w nich. 

# Informacje o tekście

Tekst ten powstał jako materiał towarzyszący wystąpieniu na konferencji 4Developers w Katowicach, 8 października 2024 r.

Autorem jestem ja, czyli [Marcin Krzanicki](https://www.linkedin.com/in/marcinkrzanicki/)

Tekst udostępniony jest na licencji [[Creative Commons Uznanie autorstwa - Użycie niekomercyjne na tych samych warunkach 4.0](https://creativecommons.org/licenses/by-nc-sa/4.0/legalcode.pl).](https://creativecommons.org/licenses/by-nc-sa/4.0/legalcode.pl)

Widzisz błąd, chciałabyś/chciałbyś coś dodać? Zaproponuj zmiany prze Github, rób skontaktuj się ze mną. 

Nie wiesz, jak zacząć z Github? Zerknij na stronę [Rity Łyczywek](https://www.flynerd.pl/2017/09/git-dla-poczatkujacych-ucz-sie-interaktywnie.html)